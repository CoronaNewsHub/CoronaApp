<?xml version="1.0"?>
<nos_rss_general>
  <item>
    <item_title>Coronamaatregelen in Itali&#xEB; en Spanje lijken langzaam effect te hebben </item_title>
    <item_link>https://nos.nl/l/2329032</item_link>
    <item_description>Met ruim 12.000 doden en meer dan 100.000 besmettingen is Itali&#xEB; d&#xE9; coronabrandhaard van Europa. Daarna Spanje, met iets meer dan 8000 doden en ruim 95.000 besmettingen. Beide landen zitten op slot, wat betekent dat burgers alleen nog maar de deur uit mogen als het echt noodzakelijk is, zoals voor het doen van boodschappen. En die aanpak lijkt langzamerhand zijn vruchten af te werpen.
Het is nog te vroeg om harde conclusies te trekken, maar heel voorzichtig is er reden tot optimisme. In Itali&#xEB; daalt het aantal besmettingen en ziekenhuisopnamen. En ook in Spanje lijken de cijfers zich te stabiliseren.
'Italiaanse lockdown werkt'
"De maatregelen in Itali&#xEB; werken zonder twijfel", zegt hoogleraar Paolo Villari. "We moeten alleen nog even geduld hebben."
Villari is hoofd Infectieziekten van de grootste universiteit in Rome. Volgens de hoogleraar geven het aantal nieuwe besmettingen en de nieuwe ziekenhuisopnames een goede indicatie. Die cijfers stabiliseren en dalen zelfs licht, maar het gaat wel een stuk trager dan verwacht. Veel experts hoopten twee weken na de invoer van de lockdown effect te zien, maar inmiddels zitten we in week vier.
"Mensen hielden zich eerst minder goed aan de regels om binnen te blijven. Dat gaat nu veel beter", zegt Villari. "Maar de maatregelen gelden voor de maatschappij, niet voor families. Dus interfamiliaire besmettingen gaan nog wel gewoon door."
Het virus moet nu vooral uitrazen. "De landelijke maatregelen zijn vooral bedoeld om het armere zuiden te ontzien. En daar zie je dat er geen grote uitbraken zijn. Dus voor mij is dat nog een bewijs dat de lockdown werkt."
'Sprankje hoop' in Spanje
In Spanje begon maandag een nieuwe fase van de afgrendeling. Het betekent dat nu alle niet-essenti&#xEB;le diensten zijn stilgelegd. "Door onder meer het uitstellen van belastingafdrachten, hulp aan bedrijven, het verbod op ontslag tijdens de noodtoestand en het bevriezen van huren hoopt de regering het leed voor de thuiszittende Spanjaarden zoveel mogelijk te verzachten", vertelt correspondent Rop Zoutberg.
Ondertussen ziet Spanje met enige opluchting hoe de groei van de aantallen besmettingen en doden afneemt. "De data geven het sprankje hoop dat de bijna complete afgrendeling van het land dan toch succes heeft."
Wel benadrukt Zoutberg dat niet iedereen getest wordt op het virus en dat dat ook niet bij alle overledenen onderzocht wordt. "Volgens niet-offici&#xEB;le bronnen liggen de cijfers aanmerkelijk hoger dan de regering zegt. Ze gaan uit van een half miljoen besmettingen in Spanje. Als dat klopt, dan is de ramp veel en veel groter."
Volgens viroloog Marion Koopmans van het Erasmus MC kun je de situatie in Itali&#xEB; en Spanje niet zomaar vergelijken met die in Nederland, omdat alle landen en regio's verschillend zijn. Wel zegt ze over signalen uit de twee Zuid-Europese landen dat hier een vergelijkbare trend te zien is. "Het is wel pas een eerste indicatie, maar je ziet dat het aantal mensen dat per dag opgenomen wordt, afneemt. Het lijkt er dus op dat het begint af te vlakken."
Koopmans benadrukt wel dat het nog enige tijd zal duren voordat dit terug te zien is op de intensivecareafdelingen. "Mensen die nu opgenomen worden, liggen daar wel een aantal weken. Dus je bent wel een hele tijd verder voordat je daar een afname gaat zien."
Werkt een lockdown?
"Iedereen wil natuurlijk heel graag horen dat de genomen maatregelen werken", zegt Frits Rosendaal, hoofd klinische epidemiologie aan het Leids Universitair Medisch Centrum (LUMC). "En als het aantal besmettingen in Itali&#xEB; inderdaad afvlakt, is dat ook heel fijn voor Nederland. Dat zou namelijk betekenen dat social distancing werkt."
Volgens Rosendaal is dat ook logisch . "Als er minder contact is tussen mensen onderling, neemt de kans op besmetting natuurlijk af. Vooral als er geen grote groepen meer bij elkaar komen." Maar dat betekent niet dat een lockdown de beste oplossing is.
De Wereldgezondheidsorganisatie roept op om zoveel mogelijk te testen en iedereen die besmet is volledig te isoleren. "Dat zou natuurlijk nog beter zijn", zegt Rosendaal, "maar de middelen om iedereen te testen waren er tot dusver nog niet. Daarom is wat we nu doen een goede oplossing."
</item_description>
    <item_pub_date>1585732475</item_pub_date>
    <item_guid>https://nos.nl/l/2329032</item_guid>
  </item>
  <item>
    <item_title>Roken opnieuw duurder, rookverbod horeca nog onzichtbaar door sluiting</item_title>
    <item_link>https://nos.nl/l/2329025</item_link>
    <item_description>Rokers moeten opnieuw meer geld opzijleggen voor hun sigaretten of shag. Per vandaag gaat de accijns omhoog met een euro per pakje. Die was op 1 januari al 14 cent gestegen, op 1 januari 2021 komt er nog eens 12 cent bij. In het Nationaal Preventieakkoord is afgesproken dat de prijs van een pakje sigaretten in 2023 oploopt tot 10 euro.
Verder wordt het roken in openbare ruimten nog meer teruggedrongen: op Schiphol kan je vanaf vandaag nergens meer een peuk opsteken. Datzelfde geldt voor de horeca, al hoeft met het oog op de coronacrisis niet te worden gecontroleerd of dat wordt nageleefd: alle caf&#xE9;s en restaurants zijn immers gesloten.
Ook op stations krijgt de roker het steeds moeilijker: vanaf nu wordt in de winkels die door NS worden beheerd - de Kiosk en de Stationshuiskamer - geen tabak meer verkocht.
NS sluit geen contracten meer met huurders die nog rookwaren willen verkopen; voor bestaande huurders van winkels op stations, zoals Albert Heijn, AKO en Bruna wordt geleidelijk een verkoopverbod ingevoerd. Vanaf oktober mag op de Nederlandse stations nergens meer worden gerookt, is de bedoeling. Dan verdwijnen dus ook de rookplekken die er nog zijn op sommige perrons.
Donkergroen-bruine verpakking
Later dit jaar, op 1 juli moeten alle sigarettenpakjes dezelfde donkergroen-bruine kleur krijgen en staan er geen merknamen meer op. Sigaren en e-sigaretten krijgen zo'n standaardverpakking in 2022.
Vanaf het nieuwe schooljaar, dus vanaf augustus, is het niet meer toegestaan om te roken op schoolpleinen. Ook kinderopvanglocaties en kinderboerderijen moeten dit jaar rookvrij zijn. In de loop van 2021 verdwijnen de rookruimtes in overheidsgebouwen en in de zorg, het onderwijs, de cultuur en sport. In het jaar daarna moet dat in het bedrijfsleven gebeuren.
</item_description>
    <item_pub_date>1585729089</item_pub_date>
    <item_guid>https://nos.nl/l/2329025</item_guid>
  </item>
  <item>
    <item_title>Aftellen naar de bevrijding met NOS-bevrijdingssite</item_title>
    <item_link>https://nos.nl/l/2329024</item_link>
    <item_description>Op de NOS-bevrijdingssite is de laatste oorlogsmaand ingegaan. 75 jaar bevrijding brengt al sinds Dolle Dinsdag, 5 september, elke dag het nieuws van toen met de middelen van nu.
Hoewel vanwege het coronavirus veel herdenkingen zijn afgelast, veteranen niet over kunnen komen en televisieprogramma's zijn geschrapt, gaat het verhaal van onze bevrijding gewoon door op de site. Dagelijks zijn er twee nieuwe berichten te vinden, aangevuld met video's, kaarten en fotomateriaal.
De afgelopen maanden kwamen er bijvoorbeeld een scheepsramp op het IJsselmeer, Nederlandse getuigen van de bevrijding van Auschwitz en naar Duitsland gevluchte NSB-gezinnen voorbij. Ook was er veel aandacht voor de hongerwinter, met verhalen over tulpenbollen in gaarkeukens, kinderzendingen naar het platteland, en de Amsterdamse Zuiderkerk die een mortuarium werd.
Geallieerde opmars
De komende weken volgen uiteraard veel verhalen over de militaire opmars door ons land: de verovering van het verlaten Arnhem, de verwoesting van de Groningse binnenstad en Franse luchtlandingen in Drenthe.
Daarnaast blijft er echter ook veel oog voor het dagelijks leven in oorlogstijd: de introductie van penicilline, circus in de oorlog, voedseldroppings en het gespannen wachten op de bevrijders. Uiteindelijk volgt de ontlading van de Duitse capitulatie.
Ook na de vreugdevolle meidagen blijft de site in de lucht: in de zomer worden het begin van de wederopbouw, de terugkeer van Joden en dwangarbeiders en de strijd in Indonesi&#xEB; behandeld. Pas als de Japanse capitulatie is geweest, is het project voltooid.
De verhalen zijn ook te volgen in de nieuwsbrief die elke zaterdag wordt verstuurd, met alle verhalen van de afgelopen week. Daarin wordt ook aanvullende informatie over de artikelen geboden en nieuws omtrent de Tweede Wereldoorlog. Opgeven daarvoor kan hieronder.
</item_description>
    <item_pub_date>1585728961</item_pub_date>
    <item_guid>https://nos.nl/l/2329024</item_guid>
  </item>
  <item>
    <item_title>Fred Westerbeke krijgt onderscheiding op initiatief van MH17-nabestaanden </item_title>
    <item_link>https://nos.nl/l/2329023</item_link>
    <item_description>Op initiatief van de nabestaanden van de slachtoffers van vlucht MH17 is Fred Westerbeke benoemd tot Commandeur in de Orde van Oranje-Nassau. De hoge onderscheiding kreeg hij in het bijzonder voor zijn werk in de zaak over het neerhalen van MH17 en zijn werk als hoofdofficier van justitie bij het Landelijk Parket van het Openbaar Ministerie.
"Je hebt voor de nabestaanden gedaan wat je kon, dat hebben ze herkend en daar willen ze je voor eren", zei minister Grapperhaus bij het toekennen van de onderscheiding. "Een hogere eer lijkt mij nauwelijks denkbaar. In je zoektocht naar de waarheid over de ramp met vlucht MH17 heb je je door niets of niemand laten intimideren of tegenhouden."
"Hier hadden honderden mensen moeten en kunnen zitten", vertelde Grapperhaus. "We hadden ze graag uitgenodigd en ze waren zeker gekomen. Maar de huidige coronacrisis staat het niet toe. Als het niet kan zoals het moet, dan moet het zoals het kan."
Volgens Piet Ploeg van de Stichting Vliegramp MH17 is de onderscheiding dubbel en dwars verdiend. "Fred was er voor de nabestaanden als zij hem nodig hadden. Niet alleen in Nederland, maar internationaal. Hij stelde zich kwetsbaar op, maar vertelde de boodschap. Hij was gedreven en begaan, dat voelde je."
Afscheid als hoofdofficier
Westerbeke was sinds 2014 hoofdofficier van justitie van het Landelijk Parket en in die rol onder meer verantwoordelijk voor het strafrechtelijk onderzoek naar het neerhalen van vlucht MH17.
Gisteren had Westerbeke zijn afscheid als hoofdofficier en kreeg hij de onderscheiding van Grapperhaus. Vandaag start hij als de nieuwe politiechef van de eenheid Rotterdam.
</item_description>
    <item_pub_date>1585727985</item_pub_date>
    <item_guid>https://nos.nl/l/2329023</item_guid>
  </item>
  <item>
    <item_title>HEMA neemt maatregelen: 'Voortbestaan in gevaar'</item_title>
    <item_link>https://nos.nl/l/2329017</item_link>
    <item_description>Winkelketen HEMA wordt hard geraakt door de coronacrisis en betaalt daarom z'n huurbazen de helft minder huur over april en mei. Ook van het personeel wordt een offer gevraagd. De jaarlijkse beoordelingsgesprekken zijn uitgesteld waardoor medewerkers pas later in het jaar hun loon op basis van hun prestaties zien stijgen.
"Het voortbestaan van onze onderneming komt in gevaar", schrijft topman Tjeerd Jegen aan de eigenaren van de HEMA-winkelpanden. "Dit kan enkel worden voorkomen of afgeremd indien wij lastenverlichtingen zoeken waar mogelijk bij onze belangrijkste zakelijke relaties." De brief is in handen van het FD.
Vanwege de coronamaatregelen zijn alle winkels buiten Nederland gesloten. In de Nederlandse winkels is het veel rustiger. De omzet zou met een derde zijn teruggelopen.
De winkelketen is al jaren een zwakke broeder in de Nederlandse winkelstraten. Sinds 2013 wordt er ieder jaar verlies geleden en het concern kampt met een enorme schuldenberg van meer dan 750 miljoen euro.
Slecht moment
"Als &#xE9;&#xE9;n winkelbedrijf de coronacrisis niet kan gebruiken, dan is het HEMA wel", zegt CNV-bestuurder Martijn den Heijer. "Ze hadden net de weg naar boven ingezet. Ik kan me goed voorstellen dat de top zich zorgen maakt."
Het concern maakt gebruik van de regeling van de Nederlandse overheid om compensatie te krijgen voor loon van de medewerkers. Daarmee is niet alle pijn weggenomen. Door te snijden in de huren probeert het concern de pijn verder te verzachten.
Sinds anderhalf jaar heeft het winkelbedrijf een nieuwe eigenaar: Marcel Boekhoorn. Hij wil van HEMA een internationaal merk maken en beloofde meer te investeren in het concern.
</item_description>
    <item_pub_date>1585722196</item_pub_date>
    <item_guid>https://nos.nl/l/2329017</item_guid>
  </item>
  <item>
    <item_title>Berlijn helpt kleine bedrijven door coronacrisis: 'Klein Wirtschaftswunder'</item_title>
    <item_link>https://nos.nl/l/2329015</item_link>
    <item_description>De Duitse hoofdstad Berlijn heeft in een paar dagen tijd al 83.000 eenmansbedrijfjes en kleine ondernemingen een eenmalige uitkering geschonken. Daarmee loopt de stad voorop in het plan van de Duitse overheid om de acute financi&#xEB;le nood bij ondernemingen door de coronacrisis weg te nemen.
Stomverbaasd was Emma toen ze gistermorgen op haar bank-app keek. De storting van enkele duizenden euro's voor haar eenmanszaak was in aantocht. "Ik dacht, dit kan niet waar zijn. Zo snel!", zegt de Nederlandse onderneemster.
Want pas afgelopen vrijdag was de Berlijnse website voor de zogeheten Soforthilfe (onmiddellijke ondersteuning) online gegaan. "Ik heb me toen aangesloten in een digitale wachtrij, waarbij ik nummer 75.161 kreeg toebedeeld. Ik dacht nog, dat wordt een drama", vertelt Emma. "Maar zondag zag ik ineens dat er duizenden aanvragen tegelijkertijd werden afgehandeld. En ineens was ik aan de beurt, allemaal met eenvoudige online-aanvraagformulieren. Ik ben totaal positief verrast."
Duizenden euro's schade
De Nederlandse startte vijf jaar geleden de website wattedoeninberlijn.nl, een blog over de Duitse hoofdstad die geliefd is bij Nederlanders die een stedentrip plannen. Ook organiseert ze sinds 2017 stadsrondleidingen. "Ik was bezig aan mijn succesvolste seizoen ooit, de boekingen voor de drukke mei-periode stroomden binnen. Maar vanaf eind februari viel alles weg. De annuleringen kwamen van alle kanten, terwijl het verkeer op mijn website volledig tot stilstand kwam."
De schade voor de Nederlandse loopt al gauw in de duizenden euro's. Ze prijst zich gelukkig met een partner die een vaste baan heeft: "Ik zal mijn huis heus niet kwijtraken, maar dat dreigt voor andere mensen wel. Ik heb de overheid dan ook niet gevraagd om het maximale hulpbedrag van 15.000 euro. Ik ben met een deel daarvan al zeer geholpen."
Even geen stroperige bureaucratie
De vaart waarmee Berlijn de Soforthilfe doorvoert, oogst veel bewondering in de rest van Duitsland. En ook enige verbazing. Want de hoofdstad staat normaal bekend als een bolwerk van stroperige bureaucratie, waar een simpele kredietaanvraag kan uitmonden in een frustrerend doolhof van paperassen en stoffige stempels. Niets van dat alles nu. De stad wil zo snel mogelijk alle verzoeken om noodhulp - men voorspelt er zo'n 300.000 - inwilligen.
Geen deelstaat doet dat Berlijn op dit moment na. Mogelijk heeft dat te maken met het linkse stadsbestuur. Anders dan de rest van Duitsland kent Berlijn een sterke linkse politieke traditie. De coalitie van sociaal-democraten (SPD), socialisten (Die Linke) en groenen (B&#xFC;ndnis 90/Die Gr&#xFC;nen) is er veel aan gelegen om de tienduizenden kleine ondernemers, veelal actief in de rijke culturele sector van Berlijn, te redden.
Stadsgids en blogger Emma steekt haar dankbaarheid niet onder stoelen of banken. "Mijn bedrijf is met die eenmalige uitkering gewoon gered. Dit voelt als zo'n blijk van waardering voor je werk, voor de bijdrage die je aan deze stad levert. Het is onbeschrijfelijk. Ik noem het een klein Wirtschaftswunder, een economisch wondertje."
Bij de pakken neerzitten doet de Nederlandse niet. Sinds kort organiseert ze digitale rondleidingen in Berlijn. "Voor 5 euro kunnen mensen een kaartje kopen voor mijn besloten Instagram-account. Dan laat ik met mijn telefoon een uur lang interessante plekken van de stad zien en vertel ik mijn verhalen daarbij, zoals ik dat anders ook doe. Als de toeristen niet meer naar Berlijn kunnen komen, dan breng ik Berlijn wel naar ze toe."
Het idee blijkt aan te slaan, aldus Emma. "Het is ook wel prettig voor mensen; ze zijn even weg uit de corona-ellende en kijken op afstand rond in die prachtige stad."
</item_description>
    <item_pub_date>1585721783</item_pub_date>
    <item_guid>https://nos.nl/l/2329015</item_guid>
  </item>
  <item>
    <item_title>Begrip voor verlengen sluiting scholen, zorgen over kwetsbare leerlingen blijven</item_title>
    <item_link>https://nos.nl/l/2329013</item_link>
    <item_description>De basisscholen en middelbare scholen in Nederland hebben begrip voor de beslissing van het kabinet om de scholen dicht te houden tot na de meivakantie. "Het liefst hebben we kinderen morgen in de klas, maar we begrijpen heel goed dat dit besluit is genomen", zegt Rinda den Besten van de PO-raad voor basisscholen in het NOS Radio 1 Journaal.
Ook Paul Rosenm&#xF6;ller van de VO-raad (voor middelbare scholen) noemt het besluit onvermijdelijk. "Het zijn zware tijden, voor de leerlingen, maar ook voor ouders en leraren die ineens onderwijs op afstand moesten regelen." De voorzitter maakt een groot compliment aan de docenten die het online-lesprogramma "in no time uit de grond hebben gestampt".
Hij wil er wel bij stilstaan dat deze situatie naarmate de tijd vordert, steeds moeilijker wordt om vol te houden. Niet alleen voor docenten en leerlingen, maar ook voor de ouders die het moeten zien te combineren met thuiswerken. 
Dat de geplande meivakantie, die ook al in de schoolgidsen stond, doorgaat, is goed, zegt Den Besten. "Deze situatie is verre van een vakantie. Ook leerkrachten hebben even recht op een adempauze."
Schepje bovenop doen
Beide voorzitters maken zich zorgen over kinderen die thuis problemen hebben, waar armoede is, of waar kinderen worden mishandeld. Gisteren trok ook de kinderombudsvrouw hierover al aan de bel.
"School is dan een fijne ontsnapping uit de thuissituatie. We maken ons zorgen over hun welzijn en veiligheid, en de achterstand die ze gaan oplopen", zegt Rinda den Besten. Volgens haar wordt met man en macht gekeken hoe het bij die leerlingen is. Dat gebeurt door samenwerking tussen gemeenten, zorgverleners die bijvoorbeeld toch even thuis gaan kijken hoe het is, of door een tolk in te zetten als de Nederlandse taal een probleem is. "We mogen ze niet uit het oog verliezen, voor hen is het heel zwaar."
Ook Rosenm&#xF6;ller vindt dat er nog meer moet gebeuren voor deze groep kwetsbare kinderen. "We moeten met elkaar, met jeugdzorg en de gemeentes, hier echt nog een schepje bovenop doen. Om de leerlingen te vinden, desnoods op school een plek te geven, en zorgen dat de veiligheid toeneemt."
</item_description>
    <item_pub_date>1585720751</item_pub_date>
    <item_guid>https://nos.nl/l/2329013</item_guid>
  </item>
  <item>
    <item_title>Deze man helpt honderden Amsterdamse kinderen met huiswerk (en veel meer)</item_title>
    <item_link>https://nos.nl/l/2329010</item_link>
    <item_description>Zonder coronacrisis zouden tientallen kinderen gisteren na schooltijd naar de studiezaal van Abdelhamid Idrissi in Amsterdam-Noord zijn gekomen, om in een rustige en veilige omgeving opdrachten te maken. Dat gaat nu niet - en daar blijft het niet bij, zegt Idrissi. "We zien dat tal van gezinnen op dit moment in diepe problemen zitten. Het inkomen is door de crisis weggevallen en voor de kinderen is er geen laptop of internetverbinding beschikbaar om vanuit huis te studeren." 
Abdelhamid startte in 2011 het project Studiezalen. Vanuit 24 locaties in kwetsbare Amsterdamse wijken helpt hij samen met zijn team ruim 700 kinderen. Hij zorgt voor huiswerkbegeleiding, een veilige omgeving en een verbreding van hun leefwereld. "Bedenk dat sommige kinderen alleen hun eigen wijk kennen. Ze zijn nog nooit in het centrum van hun eigen stad geweest."
Toen Idrissi te horen kreeg dat de studiezalen vanwege de coronacrisis dicht moesten, was zijn eerste gedachte om gewoon online door te gaan. "Maar ik kwam er snel achter dat we veel meer nodig hadden om iedereen te helpen. Veel gezinnen hebben geen laptop of toegang tot het internet. We zijn toen een belrondje langs alle 700 kinderen gaan maken om te horen welke problemen er speelden."
De dagen daarna werd het Idrissi en zijn team duidelijk dat die problemen veel groter waren dan gedacht. "Kinderen waren bang. Ze snapten niet wat er aan de hand was, hun ouders waren ineens werkloos, er was plotseling geen geld voor eten. Sommigen hadden niet eens een mailadres." De gesprekken hakten erin. "We hebben gewoon staan janken van alle verhalen die we hoorden."
Idrissi besloot de problemen aan te pakken en zich niet alleen te richten op online begeleiding. Hij schakelde zijn netwerk in om de eerste problemen op te lossen. Daarbij hielp het dat hij het jaar ervoor Amsterdammer van het Jaar was geworden. "Mensen kenden mij al. Het ene bedrijf bood spontaan voedselpakketten aan, de ander stelde personeel beschikbaar voor online huiswerkbegeleiding en vanuit de gemeente ontvingen we laptops om te verdelen."
Hij ziet nog steeds problemen die opgelost moeten worden, maar wil ook positief blijven. "Deze crisis heeft ook goede kanten. Als alles lukt, hebben veel Amsterdamse gezinnen straks toegang tot het internet. De ervaringen die we nu opdoen met online lessen, kunnen we ook na de crisis inzetten."
Wat zij zich van deze periode het meest gaat herinneren, is de saamhorigheid. "Buurtbewoners kwamen ons tassen met eten brengen om uit te delen. Iedereen helpt mee. In Amerika hamsteren ze massaal wapens, hier bieden we elkaar hulp aan."
</item_description>
    <item_pub_date>1585718349</item_pub_date>
    <item_guid>https://nos.nl/l/2329010</item_guid>
  </item>
  <item>
    <item_title>Wekdienst 1/4: weer coronahoesters voor rechter en Kamer bijgepraat door RIVM</item_title>
    <item_link>https://nos.nl/l/2329008</item_link>
    <item_description>Goedemorgen! De Tweede Kamer krijgt vandaag een update van onder meer het RIVM over de bestrijding van het coronavirus. En op verschillende plekken in Nederland staan opnieuw een aantal 'coronahoesters' voor de rechter.
Vanuit het noorden trekken wolkenvelden het land in en vooral in het noorden kan een buitje vallen. Het wordt 8 tot 11 graden en er staat een zwakke tot matige noordwestenwind. Donderdag en vrijdag verandert er weinig. In het weekeinde blijft het droog en wordt het zachter.
Moet je vandaag toch de weg op? Hier vind je het overzicht van de werkzaamheden. Check hier de aangepaste dienstregeling voor het spoor.
Wat kun je vandaag verwachten?
 De Tweede Kamer wordt bijgepraat over de bestrijding van de corona-epidemie. Onder meer het RIVM, de Nederlandse Vereniging voor Intensive Care en de Inspectie Gezondheidszorg en Jeugd geven een update. Daarna wordt er in de Kamer gedebatteerd. De NOS zendt de briefing en het debat live uit op NPO 1, NOS.nl, de NOS-app en de socialemediakanalen. Bij de rechtbanken in Arnhem, Utrecht en Assen staan zes mensen terecht die zouden hebben gespuugd of gehoest, en die daarbij gezegd hebben dat ze besmet waren met het coronavirus. De zittingen zijn op basis van het snelrecht. En het is 'megxit': prins Harry en zijn vrouw Meghan doen vandaag officieel een stap terug binnen het Britse koningshuis. Vanaf nu maken ze geen gebruik meer van hun koninklijke titels. Daarom doen ze ook afstand van de merknaam Sussex Royal en het bijbehorende Instagramaccount. 
Wat heb je gemist?
De Italiaanse premier Conte heeft de oplopende spanning met Nederland geprobeerd te sussen. Volgens hem is er geen sprake van woede vanuit zijn land richting Nederland. "De vriendschap met het Nederlandse volk blijft intact", zegt Conte in een interview in De Telegraaf.
Gisteren ageerden twaalf prominente Italiaanse politici in een open brief in de Duitse krant Frankfurter Allgemeine Zeitung tegen de Nederlandse opstelling in Europa, dat met een aantal andere landen huiverig is om onder meer een Europees noodfonds met daarin 400 miljard euro aan te spreken in de bestrijding van de coronacrisis. Itali&#xEB; wordt zwaar getroffen door het coronavirus en volgens de politici toont de Nederlandse houding "in elk opzicht een gebrek aan solidariteit en ethiek".
Ander nieuws uit de nacht:
 Kapitein Amerikaans oorlogsschip wil duizenden opvarenden evacueren: het is de enige mogelijkheid om de corona-uitbraak aan boord van vliegdekschip USS Theodore Roosevelt onder controle te krijgen, schrijft de kapitein in een brief aan de marineleiding. Aanhoudingen na machete-aanval in Rotterdam: de politie heeft gisteravond vier personen aangehouden op verdenking van het toetakelen van een man met een machete. Prostitutie gaat ondanks corona gewoon door: sekswerkers in het gehele land werken door, maar nu vanuit huis, melden hulpverleners aan Nieuwsuur. 
En dan nog dit:
Een journalist van de Amerikaanse zender CNN is besmet geraakt met het coronavirus. Maar Chris Cuomo blijft zijn programma gewoon maken, vanuit zijn kelder waarin hij in quarantaine zit:
Fijne dag!
</item_description>
    <item_pub_date>1585716603</item_pub_date>
    <item_guid>https://nos.nl/l/2329008</item_guid>
  </item>
  <item>
    <item_title>Biograaf haalt uit naar 'ego&#xEF;stische' Harry en Meghan</item_title>
    <item_link>https://nos.nl/l/2329000</item_link>
    <item_description>De biograaf van de Britse prins Harry heeft in een artikel in modemagazine Tatler hard uitgehaald naar Harry en zijn vrouw Meghan, die sinds gisteren geen volwaardige leden van het Britse koningshuis meer zijn.
Schrijfster Angela Levin, die voor haar boek een jaar mocht optrekken met Harry, leerde de prins in 2017 kennen als een charismatische en grappige man.
Drie jaar later ziet ze "een enorme verandering in zijn doen en laten". Volgens Levin zijn Harry en Meghan "toenemend ego&#xEF;stisch", doelend op het besluit van het paar een stap terug te doen in het Britse koningshuis en te verhuizen naar Noord-Amerika. "Harry is bitter geworden en komt continu gestresst over", aldus Levin.
Spotlights
Volgens haar had de Harry die ze zo goed leerde kennen nooit zijn familie de rug toegekeerd. En al helemaal niet temidden van "een nationale crisis", schrijft ze, refererend aan de coronacrisis en het gegeven dat Harry's vader kroonprins Charles besmet is met het virus. Ze herkent de prins naar eigen zeggen "nog amper", volgens Levin omdat hij door zijn vrouw in de spotlights staat die hij juist zo verafschuwt.
Harry en Meghan bedankten gisteren op hun laatste dag als fulltime royals op Instagram hun volgers voor de steun. "Ook al zien jullie ons hier niet meer, het werk gaat door", schreef het stel.
</item_description>
    <item_pub_date>1585706973</item_pub_date>
    <item_guid>https://nos.nl/l/2329000</item_guid>
  </item>
  <item>
    <item_title>Vier aanhoudingen na machete-aanval in Rotterdam</item_title>
    <item_link>https://nos.nl/l/2328999</item_link>
    <item_description>De politie heeft gisteravond vier personen aangehouden op verdenking van het toetakelen van een man met een machete.
Het incident vond rond 21.00 uur plaats in een woning in Rotterdam-Zuid. De man raakte gewond bij de machete-aanval, maar werd buiten levensgevaar naar het ziekenhuis gebracht.
Direct na de aanval vluchtte het viertal weg in een auto richting Den Haag. De politie hield ze een half uur later aan langs de A13. Daarbij weigerden ze naar de agenten te luisteren, waarna een waarschuwingsschot werd gelost. 
</item_description>
    <item_pub_date>1585695337</item_pub_date>
    <item_guid>https://nos.nl/l/2328999</item_guid>
  </item>
  <item>
    <item_title>Kapitein Amerikaans oorlogsschip wil duizenden opvarenden evacueren</item_title>
    <item_link>https://nos.nl/l/2328997</item_link>
    <item_description>De kapitein van het Amerikaanse vliegdekschip USS Theodore Roosevelt heeft toestemming gevraagd om het overgrote deel van de bemanning aan land te zetten. Dat is de enige mogelijkheid om de corona-uitbraak aan boord onder controle te krijgen, schrijft hij in een brief aan de marineleiding.
Vorige week bleken acht van de bijna vijfduizend bemanningsleden corona te hebben. Het virus heeft zich daarna snel verspreid. Nu zijn al meer dan honderd opvarenden ziek.
De kapitein ziet geen andere mogelijkheid dan 90 procent van de bemanning aan wal in quarantaine te laten gaan. De andere 10 procent moet het schip grondig reinigen en onder meer zorgen dat er niets misgaat met de twee kernreactoren aan boord. In die periode is het schip feitelijk uit de vaart. Een "noodzakelijk risico" schrijft de kapitein, om verdere spreiding te voorkomen.
Guam
De USS Theodore Roosevelt ligt op dit moment voor anker bij Guam, een eiland in de Stille Oceaan. Bij het vertrek zo'n drie weken geleden uit Vietnam is de bemanning nog uitgebreid getest.
Het coronavirus kan zich op marineschepen als de Roosevelt gemakkelijk verspreiden. De bemanningsleden leven en werken dicht op elkaar in krappe ruimtes.
</item_description>
    <item_pub_date>1585690295</item_pub_date>
    <item_guid>https://nos.nl/l/2328997</item_guid>
  </item>
  <item>
    <item_title>'Heel blij' dat minister&#xA0;testcapaciteit fors uitbreidt en meer gaat testen</item_title>
    <item_link>https://nos.nl/l/2328996</item_link>
    <item_description>Het aantal coronavirustesten wordt de komende weken flink opgeschroefd om zo onder andere meer zorgpersoneel te screenen op het virus. Dat maakte minister De Jonge bekend in de persconferentie waarin de verlenging van de coronamaatregelen tot en met 28 april werden aangekondigd.
Momenteel worden dagelijks zo'n 4000 van deze testen uitgevoerd volgens het ministerie van Volksgezondheid Welzijn en Sport. Die capaciteit moet halverwege april verhoogd zijn tot zo'n 17.500. Door inzet van extra labs kan dit aantal naar verwachting daarna nog oplopen tot 29.000.
Afgaande op cijfers van het RIVM is het genoemde aantal van 4000 tests per dag overigens te hoog. Uit de zogeheten virologische dagstaten van het RIVM blijkt dat het aantal dagelijkse tests sinds 22 maart varieert van 1821 tot 3980. Het totaal aantal coronatests is 61.835. Wel wordt er naar alle waarschijnlijkheid meer getest dan bij het RIVM gemeld wordt. 
Volgens De Jonge is er in de zorg "een enorme gedrevenheid om met elkaar de capaciteit te realiseren die nodig is": 
Als gevolg van de opschaling wordt vanaf 6 april het Nederlandse testbeleid verruimd. Ook in verpleeghuizen, gehandicapten-, thuis-, jeugdzorg en GGZ kan personeel dat met kwetsbare pati&#xEB;nten werkt voortaan getest worden. Nu gebeurt dat vanwege schaarste alleen bij zorgmedewerkers in het ziekenhuis of pati&#xEB;nten die ernstig ziek zijn en opgenomen moeten worden in een ziekenhuis.
Boodschap aangekomen
Alex Friedrich, hoofd van de afdeling medische microbiologie en infectiepreventie van het UMCG, is erg blij met het nieuws. "Ik denk dat de boodschap eindelijk is aangekomen dat zorginstellingen stroomversnellingen van de epidemie kunnen zijn. In andere landen zagen we dat ge&#xEF;nfecteerde zorgmedewerkers zo'n 20 tot 30 collega's en pati&#xEB;nten konden besmetten, omdat verspreiding in zorginstellingen veel sneller gaat."
Een ander voordeel van meer testen is dat zorgmedewerkers die niet in ziekenhuizen werken, voortaan bij klachten ook zeker weten of ze de ziekte wel of niet hebben. Daardoor kan het gezonde personeel gelijk weer aan het werk, benadrukt Friedrich.
In het UMCG gold al langer een ruimer testbeleid. "We hebben in het noorden laten zien dat er wel voldoende testcapaciteit kan worden vrijgemaakt. Nu zie je dat als er voldoende prioriteit is, dat het ook landelijk mogelijk is om het aantal testen van 4000 naar 29.000 te vergroten."
Het is volgens Friedrich belangrijk om nog meer te investeren in innovatieve testsystemen om het coronavirus te bestrijden. "Want alleen 29.000 dagelijkse testen met de bestaande technologie is niet voldoende. We moeten nu alles uit de kast trekken voor de komende tijd."
</item_description>
    <item_pub_date>1585689687</item_pub_date>
    <item_guid>https://nos.nl/l/2328996</item_guid>
  </item>
  <item>
    <item_title>Noodkreet over krimpende medicijnvoorraden van Europese ziekenhuizen</item_title>
    <item_link>https://nos.nl/l/2328988</item_link>
    <item_description>Negen grote Europese universitaire ziekenhuizen waaronder het Erasmus MC in Rotterdam laten in een brief aan hun regering een noodkreet horen over het gebrek aan medicijnen. Het gaat om slaapmiddelen die onmisbaar zijn om coronapati&#xEB;nten die beademd worden in slaap te houden.
"De ziekenhuizen krijgen op korte termijn te maken met tekorten aan middelen die onmisbaar zijn voor de behandeling van pati&#xEB;nten met een covid-19-infectie die op de intensivecare-afdelingen beademd worden. Door het ontbreken van Europese samenwerking om een permanente levering van geneesmiddelen te waarborgen, bestaat het risico dat zij tussen nu en een of twee weken niet meer de noodzakelijke intensieve zorg kunnen bieden."
De brief is ondertekend door academische medische centra in Rotterdam, Parijs, Londen, Berlijn, Barcelona, Milaan, Wenen, Stockholm en Leuven. Het gaat bijvoorbeeld om de topziekenhuizen King's College in Londen, Karolinska in Stockholm en de Charit&#xE9; in Berlijn.
Voorraad bijna uitgeput
"Bij het huidige gebruik zijn de voorraden van de ziekenhuizen met de meeste beademingspati&#xEB;nten over een paar dagen uitgeput en die van de ziekenhuizen met een grotere voorraad over twee weken." De dreigende tekorten leiden nu al tot risicovolle praktijken, volgens de opstellers van de brief.
"Sommige ziekenhuizen kopen al andere middelen of doseringen in dan waarmee ze gewend zijn te werken. Het is uitermate verontrustend om te zien dat verpleegkundigen en artsen in opleiding die veel te hard moeten werken en vaak minder ervaring hebben nu middelen en doseringen gebruiken waarmee ze niet vertrouwd zijn."
Nederlandse ziekenhuizen
De Nederlandse ziekenhuisapothekers doen hun best om de schaarse slaapmiddelen in te kopen. Het gaat met name om propofol. Een alternatief daarvoor, een combinatie van midazolam en sufentanil, kunnen apothekers met een bereidingsruimte zelf maken, mits voldoende grondstoffen voorhanden zijn.
Ook dat wordt een probleem, omdat landen in de hele wereld die grondstoffen willen kopen, net als de kant-en-klare medicijnen. Bovendien worden pati&#xEB;nten met een covid-19-infectie vaak langdurig beademd en hebben ze doorgaans hogere doseringen nodig dan gebruikelijk. Daardoor raken ziekenhuizen extra snel door hun voorraden heen. 
Gisteren meldde de NOS dat door de Inspectie Gezondheidszorg en Jeugd en het College ter Beoordeling van Geneesmiddelen wordt onderzocht of vrijwel identieke slaapmiddelen die in de diergeneeskunde gebruikt worden, ook aan mensen gegeven kunnen worden. Het gaat onder meer om dierlijke variant van propofol.
</item_description>
    <item_pub_date>1585683665</item_pub_date>
    <item_guid>https://nos.nl/l/2328988</item_guid>
  </item>
  <item>
    <item_title>Von der Leyen tikt regering-Orb&#xE1;n op de vingers zonder Hongarije te noemen</item_title>
    <item_link>https://nos.nl/l/2328983</item_link>
    <item_description>De Europese Commissie heeft forse kritiek op de Hongaarse noodwet die volgens de regering in Boedapest noodzakelijk is om de verspreiding van het coronavirus tegen te gaan. "Noodmaatregelen moeten beperkt blijven tot wat noodzakelijk en proportioneel is. En ze mogen niet oneindig voortduren", zei Commissievoorzitter Von der Leyen zonder het land bij naam te noemen.
Toch was het zonneklaar dat Von der Leyen op Hongarije doelde. Het Hongaarse parlement stemde gisteren in met de wet die de regering van de rechts-populistische premier Orb&#xE1;n de bevoegdheid geeft voor onbepaalde tijd te regeren zonder dat het parlement daar controle op kan uitoefenen. 
In theorie kan het parlement de noodwet buiten werking zetten, maar dat zal niet snel gebeuren, omdat de Fidesz-partij van Orb&#xE1;n meer dan de helft van de zetels in handen heeft. Zolang de noodwet van kracht is, kunnen geen verkiezingen of referenda worden gehouden.
In de wet staat ook dat de regering celstraffen kan opleggen aan journalisten die in haar ogen nepnieuws over het virus verspreiden. Journalisten zijn bang dat ze achter de tralies verdwijnen als ze in de ogen van de regering te kritisch over de corona-uitbraak in Hongarije of de aanpak ervan berichten.
Een woordvoerder van de regering zegt dat de noodwet niet in strijd is met EU-verdragen of de Hongaarse grondwet. "Hij stemt overeen met Europese waarden, de wet en persvrijheid", zei hij.
De Europese Commissie vergadert morgen over de Hongaarse noodwet.
</item_description>
    <item_pub_date>1585681643</item_pub_date>
    <item_guid>https://nos.nl/l/2328983</item_guid>
  </item>
  <item>
    <item_title>Ook kapsalons gaan online: uitlegvideo's en haarverf aan huis</item_title>
    <item_link>https://nos.nl/l/2328982</item_link>
    <item_description>Omdat kapsalons gesloten zijn, moeten mensen grotendeels zelf hun haargroei in toom houden. En dus stijgt de verkoop van kappersscharen en tondeuses en melden meer mensen zich aan voor online cursussen.
"Onze cursus haarknippen wordt inderdaad vaker verkocht", zegt Mark van Hegelsom van Laudius Thuisstudies. "Mensen zoeken waarschijnlijk een alternatief voor iets wat altijd heel normaal was om buiten de deur te halen."
En dat thuiskappen is soms best even wennen:
Dat de vraag om advies en hulp groot is, merkt Chantal Sporkslede van Nuby's Hairstyling uit Almere. "Ik ben gespecialiseerd in kroeshaar en mensen zijn gehecht aan hun haarproducten. Klanten hebben veel vragen, ik word gebeld en krijg berichten. Ook om bijvoorbeeld bepaalde shampoo's af te halen. Dus daar verdien ik nog wel wat aan."
Voor kapsalons betekent de sluiting onzekerheid en een grote terugloop in inkomsten. Met initiatieven om toch nog wat te verdienen en met hun vak bezig te blijven, houden ze de hoop erin.
Zo bieden diverse salons tegoedbonnen met korting aan of bezorgen ze haarverfkits-aan-huis. "Op die manier kunnen mensen uitgroei tegengaan of zelf volledig hun haar kleuren", vertelt Ginny Jonkers. Ze runt in haar &#xE9;&#xE9;ntje kapsalon Schier en Schaar in Tilburg. "Wie zo'n pakket bestelt, krijgt een instructievideo erbij. Het loopt best aardig, ik heb nu zo'n 15 pakketten verkocht."
Jonkers zit wekelijks in een videogesprek met een tiental andere kappers. Daarin bespreken ze creatieve oplossingen en steunen ze elkaar. "Het is een zware tijd, dus is het fijn met vakgenoten positief te bedenken hoe we t&#xF3;ch bezig blijven."
Vandaag bespraken ze bijvoorbeeld hoe je een kapsalon zo goed mogelijk presenteert op social media. "Dat is toch een belangrijk bindmiddel om in contact te blijven met vaste klanten."
Bij kapsalon Hairtrend uit Hillegom proberen ze ook via social media in beeld te blijven en verzonnen ze de 'was-challenge'. Daarin nomineert een kapsalon twee andere kapsalons om m&#xE9;t anderhalve meter afstand iemands haren te wassen en dat te filmen.
Wie niet ingaat op de uitdaging wordt opgeroepen geld te doneren aan de voedselbank. "Zo proberen we de humor er een beetje in te houden en iets goeds te doen", zegt Femke van der Linden van Hairtrend.
En dat ziet er dan zo uit:
Bij Hairstudio Jessica uit Vinkeveen bieden ze sinds kort ook voor 12,50 euro virtuele afspraken aan. "Via videobellen geven we klanten advies over haarkleuring en stellen we een setje voor hen samen waarmee ze dat kunnen doen", zegt Jessica Castelijn.
Kniphulp op afstand bieden ze nog niet, in tegenstelling tot een aantal andere kappers. Via een livestream of doe-het-zelf-video instrueren zij klanten hoe ze hun kind of partner kunnen knippen. Of zichzelf.
Niet alle kappers vinden dat laatste een even goed idee. Kapper Jordy Poelgeest uit Zwanenberg maakte zelfs een video waarin hij zichzelf knipte om dat aan te tonen. "Ik ben een professional en mij lukte het al amper."
"Ik zou het mensen thuis echt niet aanraden. Je kunt beter je haar laten groeien en je haardracht daar op aanpassen. En het dan de professionals laten doen zodra het weer kan."
</item_description>
    <item_pub_date>1585680472</item_pub_date>
    <item_guid>https://nos.nl/l/2328982</item_guid>
  </item>
  <item>
    <item_title>Peilingwijzer: VVD wint fors in crisistijd</item_title>
    <item_link>https://nos.nl/l/2328981</item_link>
    <item_description>De VVD wint in de nieuwste Peilingwijzer stevig. De partij van premier Rutte staat nu op 32 tot 36 Tweede Kamerzetels, 6 meer dan twee maanden geleden.
Peilingbureaus meten een direct verband met het optreden van Rutte in de coronacrisis, dat ook door niet-VVD'ers wordt gewaardeerd. "Deze regering treedt rustig en beheerst op en Rutte is hier het boegbeeld van", citeert EenVandaag/Ipsos een VVD-kiezer.
Maar ook aanhangers van andere partijen zijn tevreden over Ruttes aanpak. "Hij heeft een bijzonder sterke koers gevaren, ik denk dat niemand anders dit had kunnen doen", zegt een GroenLinkser tegen I&amp;amp;O Research.
Andere coalitiepartijen profiteren niet
Volgens politicoloog Tom Louwerse, maker van de Peilingwijzer, is de steun voor het kabinetsbeleid in lijn met de internationale trend. Ook in andere landen gaan kiezers in dit soort moeilijke tijden achter de eigen regering staan. "Ten tijde van de MH17-ramp in 2014 zag je in Nederland dezelfde beweging, De vraag is wel hoe blijvend zo'n beweging is; dat was hij destijds niet."
Opvallend is dat de andere regeringspartijen niet profiteren van de waardering voor het overheidsbeleid na de corona-uitbraak. CDA (13 tot 15 zetels), D66 (9-13) en ChristenUnie (6-8) blijven op hetzelfde niveau als in de laatste Peilingwijzer.
De partij die het meeste verliest is Forum voor Democratie van Thierry Baudet; die komt 3 zetels lager uit op 10 tot 14. "Baudet schreeuwt om een lockdown, maar wat weet hij daar nou van?", tekent EenVandaag/Ipsos op uit de mond van een kritische FvD-kiezer.
De andere partijen stijgen niet, maar verliezen evenmin. Dat geldt ook voor de PVV, de partij van Geert Wilders die de afgelopen weken eveneens veel kritiek had op het beleid van het kabinet-Rutte. De PVV staat op 14 tot 18 zetels.
Op links handhaaft GroenLinks zich op 15 tot 17 zetels, de PvdA komt op 13 tot 15 en de SP op 7 tot 9. 50Plus houdt de eerdere winst vast op 8 tot 10 zetels, terwijl de Partij voor de Dieren eveneens stabiel blijft op 5 tot 7.
Ook bij de andere kleinere partijen is er geen beweging. De SGP scoort opnieuw 2 tot 4 zetels en Denk 0 tot 2.
</item_description>
    <item_pub_date>1585680451</item_pub_date>
    <item_guid>https://nos.nl/l/2328981</item_guid>
  </item>
  <item>
    <item_title>Corona-onderzoek in Duits 'Ground Zero'-dorp Gangelt</item_title>
    <item_link>https://nos.nl/l/2328979</item_link>
    <item_description>In het Duitse dorp Gangelt, net over de grens bij Sittard, is een onderzoek gestart naar de verspreiding van het coronavirus. Gangelt wordt gezien als de Ground Zero van de Duitse uitbraak, omdat daar de eerste grootschalige besmettingen werden vastgesteld. Virologen hopen met het onderzoek onder meer informatie te krijgen over het aantal onbekende besmettingen en de belangrijkste besmettingshaarden.  Duizend inwoners van Gangelt staan speeksel en bloed af en beantwoorden een uitgebreide vragenlijst. "Aan de speekseltest kunnen we zien of iemand op dit moment ge&#xEF;nfecteerd is of recent besmet is geweest, omdat het virus tot vier weken in je keel overleeft. De bloedtest wijst uit of iemand in de laatste weken het virus onder de leden heeft gehad", zegt professor Hendrik Streeck van de Universiteit Bonn.
Pati&#xEB;nt nul
De regio Heinsberg, waar Gangelt in ligt, loopt qua coronamaatregelen ongeveer drie weken voor op de rest van Duitsland. In de nacht van 24 op 25 februari meldde de eerste coronapati&#xEB;nt zich bij het ziekenhuis in Erkelenz. De 47-jarige man had carnaval gevierd in Gangelt en daar tientallen mensen aangestoken. Deze man wordt gezien als 'pati&#xEB;nt nul' in Duitsland. Al eerder was er in Beieren een kleine uitbraak, bij het bedrijf Webasto, maar die werd succesvol beteugeld.
De regio Heinsberg nam meteen vergaande maatregelen. Scholen en kinderopvang werden gesloten, alle bezoekers van het carnavalsfeest, inclusief hun gezinnen, moesten thuis in quarantaine, 65-plussers moesten praktisch in lockdown. Toch verspreidde het virus zich er snel. Gisteren stond de teller op meer dan 1200 besmettingen en 31 doden, op in totaal 250.000 mensen.
Maar er zijn in Heinsberg ook al meer dan 500 mensen weer genezen. En de curve vlakt af: elke dag zijn er minder nieuwe besmettingen en doden. Heinsberg hoopt met het onderzoek een soort blauwdruk te kunnen leveren voor de rest van het land. "We weten dat maatregelen werken, maar niet precies welke en hoe ze werken", zegt Stephan Pusch, burgemeester van de regio.
Welke maatregelen helpen?
Naast het speeksel- en bloedonderzoek bij de inwoners worden ook monsters genomen in de buitenlucht en wordt er ook in verpleeghuizen en kinderopvangverblijven onderzoek gedaan. "We hopen te achterhalen wat de verspreiding versnelt en wat die juist tegenhoudt", zegt professor Streeck.
Doel van het onderzoek is ook om te kijken waar maatregelen eventueel kunnen worden versoepeld. Burgemeester Pusch waarschuwt wel voor te hoge verwachtingen: "Maatregelen versoepelen is veel moeilijker dan ze invoeren. Want het gebeurt altijd op basis van prognoses. Pas achteraf kun je zeggen: dat was een goede of een slechte beslissing."
De eerste resultaten worden eind volgende week al verwacht.
</item_description>
    <item_pub_date>1585679424</item_pub_date>
    <item_guid>https://nos.nl/l/2328979</item_guid>
  </item>
  <item>
    <item_title>Kabinet verlengt maatregelen tegen corona tot en met 28 april</item_title>
    <item_link>https://nos.nl/l/2328969</item_link>
    <item_description>Alle maatregelen die nu gelden tegen de verspreiding van het coronavirus worden verlengd tot en met dinsdag 28 april. Dat heeft premier Rutte gezegd op een persconferentie na het crisisberaad tussen de meest betrokken ministers.
Dat betekent dat de scholen ook na 6 april dicht blijven, net als de horeca. Ook het dringende advies om 1,5 meter afstand van elkaar te houden en zo veel mogelijk thuis te blijven, blijft van kracht. Het uitoefenen van contactberoepen, zoals kappers en masseurs, blijft verboden.
Swipe voor een overzicht van de verlengde maatregelen:
28 april valt midden in de meivakantie, dus leerlingen gaan op zijn vroegst na 3 mei weer naar school. Rutte zei dat het devies is en blijft om binnen te blijven "We willen dat zo min mogelijk mensen door het land gaan reizen. Na 28 april gaan we echt nog niet helemaal terug naar de oude situatie. Dus ga geen plannen maken voor de meivakantie."
De premier durft niet te zeggen of Nederlanders in mei een weekje weg kunnen:
Vakantieparken en campings gaan niet verplicht dicht, maar de gezamenlijke wc- en douchegebouwen op campings moeten wel gesloten worden.
"We realiseren ons dat we veel van mensen vragen, maar het is echt nodig." De ontwikkelingen in de verspreiding van het virus en de druk op de IC-afdelingen laten volgens Rutte geen ander besluit toe.
Premier Rutte over welke maatregelen worden verlengd:
Uiterlijk 21 april, een week voor 28 april, neemt het kabinet opnieuw een besluit over verlenging van de maatregelen. Rutte: "Je hoopt natuurlijk dat je dan delen van het gewone leven weer kunt oppakken, maar dat weet je niet zeker. Het kan zijn dat we ook na 28 april op deze manier doorgaan."
Eerder was al besloten dat bijeenkomsten en evenementen waarvoor een vergunning of melding nodig is, verboden zijn tot 1 juni. Dat betekent volgens Rutte dat ook het betaald voetbal tot die datum stil ligt, 
2400 IC-bedden
Minister De Jonge van Volksgezondheid zei dat het kabinet mikt op 2400 intensivecare-bedden voor aanstaande zondag. Volgens de minister piept en kraakt het in de zorg, maar doet iedereen zijn uiterste best om de boel draaiende te houden. Vanaf maandag kunnen ook zorgmedewerkers die klachten hebben en die niet in het ziekenhuis werken, getest worden. Dat geldt dus ook voor medewerkers in de thuiszorg.
Op dit moment is er capaciteit voor 4000 tests per dag. Volgens De Jonge wordt dat op korte termijn uitgebreid tot 17.500 per dag. Uiteindelijk moet dat opgehoogd worden tot 29.000 tests per dag. Dan kunnen ook mensen buiten de zorgsector getest worden.
Minister De Jonge over de situatie op de IC's:
</item_description>
    <item_pub_date>1585674065</item_pub_date>
    <item_guid>https://nos.nl/l/2328969</item_guid>
  </item>
  <item>
    <item_title>Nijmeegse oncoloog maakte ernstige fouten bij tientallen pati&#xEB;nten</item_title>
    <item_link>https://nos.nl/l/2328963</item_link>
    <item_description>Een oncoloog van het Radboudumc in Nijmegen heeft ernstige fouten gemaakt bij de behandeling van pati&#xEB;nten. Dat blijkt uit intern onderzoek van het academische ziekenhuis naar 288 pati&#xEB;ntendossiers.
Bij 42 pati&#xEB;nten zijn ernstige fouten gemaakt op medisch-inhoudelijk, communicatief of organisatorisch vlak. Bij drie andere pati&#xEB;nten was er mogelijk sprake van een zogenoemde 'calamiteit'. 
Dat is een situatie waarbij de pati&#xEB;nt als gevolg van tekortschietende medische zorg overlijdt of ernstige schade oploopt. Daarvan moet onmiddellijk melding worden gemaakt bij de Inspectie voor de Gezondheidszorg. Dat heeft het Radboudumc ook gedaan.
De dossiers van deze drie pati&#xEB;nten worden nader onderzocht, zei een woordvoerder van het ziekenhuis tegen Omroep Gelderland.
2,5 jaar
De eerste klachten over de arts, gespecialiseerd in slokdarm- maag- en darmkanker, kwamen in april vorig jaar binnen. In augustus werd zij op non-actief gesteld. De periode dat er "geen goede zorg werd geleverd" besloeg twee&#xEB;nhalf jaar.
Een betrokkene zei indertijd tegen 1Vandaag dat de specialist onder meer verkeerde diagnoses had gesteld en verkeerde behandelingen had verricht, bijvoorbeeld in de dosering van chemotherapie.
Rechter verbood ontslag
Het ziekenhuis wilde de arts in december ontslaan, maar de kantonrechter hield dat tegen. Er moest worden gewacht op de uitkomsten van het onderzoek. Daaruit blijkt nu dat bovenop de 45 ernstige gevallen ook bij 83 andere pati&#xEB;nten fouten zijn gemaakt. Die zijn opgelost of hebben geen nadelige gevolgen gehad voor de pati&#xEB;nt. In 160 gevallen verliep de behandeling goed.
De pati&#xEB;nten van de arts zijn overgenomen door een andere oncoloog. Ook heeft het ziekenhuis zijn werkwijze aangepast, zodat problemen voortaan eerder aan het licht komen.
Het ziekenhuis gaat in hoger beroep tegen de uitspraak van de kantonrechter. Dat dient op 1 juli.
</item_description>
    <item_pub_date>1585671169</item_pub_date>
    <item_guid>https://nos.nl/l/2328963</item_guid>
  </item>
</nos_rss_general>
